Rdo rje sems dpa' snying gi me long







 
@1
 316
 bod skad du
 rdo rje sems dpa' snying gi me long gi rgyud ces bya ba
 bcom ldan 'das mi pham khro gnyer can la phyag 'tshal lo
 317
 'di skad bdag gis bstan pa'i dus gcig na
 nye ba'i 'khor rnams legs par nyon cig
 rang byung thabs chen don bshad kyis
 nga yis bstan bshad kyis kyis nga la nyon
 ces bka' bsgom mdzad do
 'di skad bdag gis thos pa'i dus gcig na
 dur khrod me ri 'bar ba ces bya ba
 nyid bzhin rlung tshul pa
 mtshan bzhin me 'bar ba de na
 bcom ldan 'das gzhon nu dpa' bo stobs ldan zhes bya bar skur sprul nas
 318
 gsang ba'i bdag po la sogs pa khro bo la rgyud chen po gsang ba yang khol du phyung ba 'di bshad do
 don dgrol to
 gsal byar byed do
 rgyas par ston no
 zhes bya ba'i sgra nyid kyis lan gsum brjod do
 de nas gsang ba'i bdag pos zhu ba zhus pa
 e ma byams mgon bcom ldan thugs rje can
 bstan pa'i snying po gsung du gsol
 zhes zhus pa dang
 bcom ldan 'das kyis khro bo'i cha lugs su mngon par sprul nas
 a sar ba dhar ma a ti zhes bya ba'i sgra brjod pas
 mkha' 'gro ma thams cad yid 'khrugs par gyur to
 'jig rten gyi khams thams cad kyang 'od kyis khengs so
 de nas yang
 sar ba ma la ma la a hum
 zhes brjod pas
 sangs rgyas kyi byin gyi rlabs mngon par gyur to
 319
 de nas khro bo'i tshogs dang mkha' 'gro ma'i tshogs rnams kyis thabs cig tu 'di skad ces gsol to
 bcom ldan 'das rang byung dbyings nas 'od gsal bar gsung du gsol
 a ti theg pa'i don du gsung du gsol
 rang rig bstan pa'i sgron ma gsung du gsol
 zhes dri ba gsum dris so
 de nas stobs kyi bdag pos bka' stsal pa
 kye kye khro bdag chen po nyon
 nga yi bstan pa bsam mi khyab
 de rnams don chen 'dir
 bshad legs par nyon
 rang byung dbyings nas 'od gsal rig pa'i klong
 ma skyes gdod nas dag pa'i ma rig pa med pa'i rig pa zag pa med pa rig pa byang chub sems
 skye med don ldan rig pa'i ye shes sku
 rig pa'i ngo sku dang ye shes so
 'ja' tshon lta bur ma 'dres yongs su rdzogs
 cit ta'i dkyil 'khor ye shes 'od du gsal
 ye shes 'od 'phros mi gnas lam byung zhing
 rnam dag stod pa'i mkha' la ye shes 'od du brdal
 320
 stong gsal 'byed med ngang du gnyis med thim
 a ti 'gyur med rig pa'i lta ba ni
 gcig la kun rdzogs tha snyad kun dang bral
 tha snyad spangs na rang byung bde ba'i klong
 gnyis med rtogs na bde chen a ti'i ngang
 theg chen don rtogs rig pa a ti'i ngang
 gsang sngags don rtogs rig pa a ti'i ngang
 ye shes don rtogs rig pa a ti'i ngang
 rang snang don rtogs rig pa a ti'i ngang
 rang rig bstan pa'i sgron ma 'di
 bzung bas mi zin chu zla 'dra
 byang chub lam gyi sgron ma rang byung rang la thim
 dper na nyi bzhin 'gro ba yongs la khyab
 cit ta'i dkyil du gnas bcas mi gnas lam phyung zhing
 ye shes sgron ma stong nyid nam mkha' la
 ye shes 'od phung nam mkha'i mtha' dang mnyam
 bag chags sbubs la brten nas ye shes dbyings la spyod
 ye shes sgron ma rang snang 'od po che
 321
 ye shes sgron ma bstan pa kun gyi rtse
 zhes bka' stsal to
 yang zhus pa
 e ma ho
 bcom ldan thugs rje can
 rnam gsum dris lan de ltar na
 don gyi snying po gsung du gsol
 brjod med rnam dag gsung du gsol
 zhes gsol pas
 khro bdag chen pos bka' stsal pa
 kye kye rdo rje 'dzin pa nyon
 nga yis nga la ston pa yin
 legs par yid la gzung bar byos
 snying po 'gyur med klong na rig pa rang byung gsal
 snying po ye shes sku la gsal 'grib yongs kyis med
 don gyi snying po rang gsal bde ba'i sku
 kun la khyab pa'i snying po nyag gcig po
 brjod pas thog tu mi phebs tshig gis mtshon du med
 rig pa'i ye shes brjod pa'i mtha' dang bral
 rnam dag 'od gsal brjod med dang du thim
 dbyer med tshul gyis sems can yongs la gnas
 e ma ho
 rang byung bde ba'i sku
 tshig gcig bstan pas don chen go
 kha dog dkar dmar ma 'dres yongs su gsal
 sku gcig kun la khyab pas bder gshegs snying po'i sku
 322
 'gag med klong nas shes rab 'od gsal ba
 rtag par gter 'chang rang gi thugs la gnas
 rgyud chen don 'grol gsang sngags a li ka
 ye shes don ston gsang sngags rgyal po 'di
 kun la dkon pa'i rin chen gter yin pas
 ma yengs dam tshig ldan pas spyad par bya
 zhes khro bo'i rgyal pos bka' bsgo ba'i don rgyas par bshad do
 ces rgyud thams cad kyi rgyal po gsang ba yang khol du phyung ba
 rdo rje sems dpa' snying ti me long gi rgyud chen po las gleng gzhi'i le'u ste dang po'o
 @2
 de nas yang bcom ldan 'das sku zhi ba'i cha lugs drug pa rdo rje 'chang zhes bya bar sprul nang
 mkha' 'gro ma chen mo lnga la sogs pa ste mkha' 'gro ma bye ba dang thub pa drug dang byang chub sems dpa' ro langs bde ba la sogs pa dang thabs cig tu bzhugs so
 de nas bcom ldan 'das kyi thugs rje'i byin rlabs las
 gsang ba'i bdag po lag na rdo rje zhes bya ba mdun du babs nas
 323
 thal mo sbyar nas zhu ba zhus so
 kye kye bcom ldan rdo rje 'chang
 theg pa'i sgo rnams gsung du gsol
 zhes zhus so
 rdo rje 'chang gis bka' stsal pa
 theg pa'i sgo ni bsam yas kyang
 yi ge rnam pa gnyis su gsungs
 yi ge rnam gnyis gang zhe na
 yi ge ha la 'dus
 de yang bshad lugs gang zhe na
 'jig rten pa'i theg pa dang
 'jig rten las 'dad pa'i theg pa'o
 'jig rten pa ni gang zhe na
 yi ge sa la 'dus pa'o
 'jig rten las 'das pa'i yi ge ha zhes kun tu grags
 324
 lha dang mi yi theg pa bshad
 de la yang ni rnam gnyis so
 log lta dang ni yang dag lta
 log lta'i theg pa bsam yas kyang
 bsdus na rnam pa gnyis su 'dus
 rtag lta dang ni chad lta'o
 rtag par lta ba'i grub mtha' ni
 rgyu rtag 'bras bu 'gyur bar lta
 rgyu ni rtag pa ther zug la
 'bras bu gnas skabs 'gyur ba'o
 de yang yi ge sa la rdzogs
 chad par lta ba'i grub mtha' ni
 rgyu ni chu yi lbu ba bzhin
 glo bur dag tu 'dod pa la
 'bras bu stong pa phyal chad do
 'jig rten rkyad par lta ba ste
 da lta'i lus 'di bor nas ni
 lus ni 'byung ba'i bag la zha
 sems ni nam mkha'i bag la zha
 cang med stong pa phyal chad do
 de yang yi ge da la rdzogs
 lha mi'i theg pa phyed lta'o
 yang dag lta ba la yang rnam gnyis so
 de yang yi ge gnyis la 'dus
 yi ge gnyis po gang zhe na
 yi ge ma dang om la 'dus
 rgyu yi theg pa dag dang ni
 gsang sngags rdo rje'i theg pa'o
 mtshan nyid la yang rnam gsum ste
 de yang yi ge rnam pa gsum
 yi ge ba dang rtsa dang ni
 yi ge wa la rdzogs pa'o
 nyan thos pa'i yi grub mtha' ni
 325
 'jug pa'i sgo ni bden bzhi'o
 bsrung ba'i tshul khrims nyis brgya lnga bcu yis
 log pa'i lta ba dag las yang dag 'phags
 rtogs pa'i lta ba gang zag bdag med chos la bdag ni yong par 'dod
 bden bzhi bsgoms pas 'bras bu rnam bzhi thob
 sdug bsngal spang bar 'dod cing 'gog pa bsgrub par 'dod
 kun 'byung spang bar 'dod cing lam la mngon par gnas
 nyon mongs spangs shing sa lam bsgrub par 'dod
 de la rnam pa gnyis su ste
 bye brag pa dang mdo sde pa
 bye brag pa yi lta ba ni
 phung po khams dang skye mched la
 g.yag rda ne'u gseng tshul du 'dod
 mdo sde pa yi lta ba ni
 kha ton byas pa'i rang bzhin dang
 thos bsam byas pa'i rang bzhin gyis
 sa brgyad 'bras bu thob par 'dod
 rang rgyal mdo sde'i theg pa ni
 'jug pa'i sgo ni rten 'brel bcu gnyis la
 rtogs pa'i lta ba chos kyi khams
 gcig gi phyogs la bdag med blta bas 'phags
 326
 'dod chags gnyen por mi sdug rnam brgyad bsgom
 dper na dur khrod ro bzhin no
 byang chub sems dpa'i theg pa ni
 'khrul gzhi rnam par brtsi ba ni
 rang rig rang gsal rnam pa'o
 stong nyid rang bzhin med par blta
 stong nyid ma 'gags so sor gsal bas 'phags
 bden gnyis tshul gyi rnam pa can
 don dam dang ni kun rdzob bo
 stong pa phyal chad ma yin te
 stong pa khad kyis gsal bar bsgom
 stong pa'i mu la mi gnas tshig gis mtshon du med
 rdo rje theg pa rnam gnyis po
 phyi ba thub pa rgyud kyi theg pa dang
 nang ba thabs kyi rgyud du gsungs
 de yang yi ge rnam pa gnyis
 sha dang 'al 'dus pa'o
 phyi pa la yang rnam gsum mo
 kri ya u pa yo ga gsum
 de yang yi ge gsum du 'dus
 yi ge gsum po gang zhe na
 yi ge ha dang he dang ni
 ka la yang dag rdzogs pa'o
 kri ya'i theg pa'i grub mtha' ni
 'jug pa'i sgo ni dag pa gsum
 khrus dang gtsang sbras 'jug pa la
 lha yi dkyil 'khor gsal bas 'phags
 lta spyod gnyis med lha dang rje khol blta
 327
 bsrung ba'i dam tshig gang zhe na
 lung gcig chu la mi 'thung ba srung
 rtogs pa'i lta ba gang zhe na
 lha dang brjod med thim par rtogs
 'bras bu bcu gcig kun tu 'od kyis la 'gyur med gnas par rtogs
 u pa ya ni gang zhe na
 spyod pa kri ya lta bur spyod
 lta ba yo gar blta bas 'phags
 de phyir gnyis med rgyud kyis theg pa zhes kyang grags
 yo ga'i grub mtha' gang zhe na
 'jug pa'i sgo ni mngon par byang chub lnga
 rtogs pa'i lta ba lha dang gnyis med rtogs
 bsrung ba'i dam tshig gang zhe na
 ma khrel rnam pa gsum po bsrung
 ma khrel rnam gsum gang zhe na
 slob dpon mched kyis ma khrel dang
 yi dam lha yis ma khrel dang
 rang gi sems kyis ma khrel ba'o
 byang chub lnga po gang zhe na
 gdan gyi sgo nas byang chub dgang
 sku yi sgo nas byang chub dang
 gsung gi sgo nas byang chub dang
 thugs kyi sgo nas byang chub dang
 bskyed pa'i sgo nas mngon par byang chub pa'o
 de dang 'du 'bral med pa rtogs pa'i don gyis 'phags
 gnyis med ngang las lha yi cho 'phrul byung
 328
 nang pa'i rgyud la rnam gsum ste
 de yang yi ge rnam gsum mo
 om dang a hum la rdzogs
 ma ha yo ga'i theg pa ni
 'jug pa'i sgo ni ting 'dzin rnam gsum ste
 chos can lha yi dkyil 'khor dag tu rtogs pas 'phags
 bsrung ba'i dam tshig rtsa ba sku gsung thugs
 ting nge 'dzin ni rnam gsum gang zhe na
 de bzhin nyid kyi ting 'dzin ni
 ye shes stong nyid brdal bar bsgom
 kun tu snang ba'i ting 'dzin ni
 snying rje gsal lam langs bsgom
 rgyu yi ting 'dzin hum gis bsgom
 de yang sems dpa' sum brtsegs bsgom
 sku gsung thugs kyi dam tshig ni
 sku yi sgo nas ma byin len dang srog gcod spang bar bya
 gsung gi sgo nas rdzun dang phra ma zhe gcod tshig mi smra
 gsang sgo 'chol bar mi sbyang gsang sngags thabs kyis bca'
 thugs kyi sgo nas brnab sems gnod sems log lta spang bar bya
 rdo rje slob dpon thugs kyang dkrug mi bya
 mched dang lcam bral sun mi phyung
 thabs dang shes rab 'du 'bral med par 'khyer
 bco lnga rdo rje 'dzin pa'i sa la 'bras bu thob
 dper na sa gzhi lta bu'o
 329
 lung chen a nu yo ga'i grub mtha' ni
 'jug pa'i sgo ni cig char rim gyis so
 rtogs pa'i lta ba 'du 'bral med pas 'phags
 bsrung pa'i dam tshig rnam gnyis rim gyis bsrung
 cig char 'jug pa gang zhe na
 snying po dran pas lha rnams ma bskyed rdzogs
 dper na chu la chu bur rdol ba'i tshul du'o
 rim gyis 'jug pa gang zhe na
 dbyings dang ye shes rim gyis zhugs nas ni
 'bras bu bcu drug sa la gnas
 dam tshig rnam gnyis gang zhe na
 gsang sngags don rtogs rtag tu bkur bar bya
 khams gsum sems can snying rje'i rgyun thag gcad mi bya
 'khor ba'i rgya mtsho dpag tu med pa nas
 ma rnyed nor bu rin chen ster mdzad pa
 rdo rje slob dpon rtag tu bkur bar bya
 dper na yid bzhin nam mkha' lta bu'o
 zhes rdo rje 'chang nyid kyis bka' stsal to
 yang gsang ba'i bdag pos zhus pa
 kye kye bcom ldan theg chen bdag
 theg pa brgyad kyi grub mtha' de ltar na
 a ti'i theg pa gsung du gsol
 zhes zhus pas
 rdo rje 'dzin gyis bka' stsal pa
 dri ba dris pa de legs so
 330
 nga yis khyod la bstan par bya
 ma yengs gus pa'i sems kyis nyon
 rdzogs chen a ti'i grub mtha' ni
 gcig rdzogs kun rdzogs tha snyad kun dang bral
 dam tshig bsrung du med pa'i phyal pa lhun grub gcig pu nyid
 gting dpag dka' la brjod pa'i tha snyad kun dang bral
 'gyur ba med pas dran par kun la khyab
 du mar red la nyag gcig dgongs pa'i mchog
 kun bral nyag gcig cir yang med pa'i 'od gsal bde ba'i sku
 zhes gsungs so
 yang zhus pa
 kye ma thugs rje'i bdag po
 bskyed rdzogs rnam pa gsum gyi don gsung du gsol
 zhes zhus so
 yang bka' stsal pa
 kye rdo rje 'dzin pa nyon cig
 nga 'das pa'i 'og tu ma 'ongs pa'i sems can rnams la 'di skad ston cig
 bskyed pa ma ha yo ga ni
 chos thams cad kyi gzhi lta bu'o
 rdzogs pa a nu yo ga ni chos thams cad kyi lam lta bu'o
 rdzogs pa chen po a ti yo ga ni chos thams cad kyi 'bras bu lta bu'o
 de'i phyir na bskyed rdzogs rnam gsum 'du 'bral med pa'i don yi ge gsum gyis shes par bya ste
 331
 de yang gang zhe na
 om a hum gsum gyis shes par bya'o
 de'i phyir na ngas gsal bar bstan gyis yid la zung zhig
 skye 'gag med pa'i om ni rang la yod
 skye shi med pa'i a ni bdag la mchis
 'du bral med pa'i hum gcig bdag la mchis
 yi ge med pa'i rgyud gcig bdag la mchis
 bstan du med pa'i lung gcig bdag la mchis
 rang rig kha 'byed man ngang bdag la mchis
 ye shes snying po sgron ma 'od po che
 zhes theg pa drug gi don theg pa gsum du shes par bya'o
 yi ge drug gi don yi ge gsum du shes par bya'o
 ma 'ongs pa'i sems can rnams la bskyed rdzogs rnam gsum gyi don gyis rgyud grol bar gyis shig
 sems can thams cad rang la yi ge 'bru gsum du gnas par gyis shig
 de yi phyir na bsgrub pa ma ha yo gas gzhi dang sbyar te bshad
 lung a nu yo ga nam mkha' dang sbyar te bshad
 man ngag rdzogs pa chen po nyi zla dang sbyar te bshad do
 don gyi snying po gtan la 'bebs pa rgyud 'dis shes bar bya'o
 zhes drug pa rdo rje 'chang chen pos gsang ba'i bdag po la theg pa'i don bkrol te bstan pa'o
 332
 zhes rgyud thams cad kyi rgyal po gsang ba zhal thon tu bstan pa'i rgyud rdo rje sems dpa' snying te me long gi rgyud chen po las
 theg pa'i rim pa lta ba bsdus te bstan pa'i le'u ste gnyis pa'o
 @3
 de nas yang gsang ba'i bdag pos zhu ba zhus pa
 bcom ldan 'das thugs rje chen po dang ldan pa
 bcom ldan 'das mya ngag las 'das pa'i 'og tu
 sems can thams cad la ji skad bstan par bgyi
 zhes zhus so
 khro bo'i rgyal po 'jigs pa'i gzugs can gyis bka' stsal pa
 e ma ho
 don chen po ngas bshad kyis
 rdo rje 'dzin pa legs par nyon
 khams gsum gyi sems can 'di dag thams cad ni
 dang po gzhi ci yang ma yin pa las cir yang 'khrul lo
 gzhi de ngo bo stong pa
 rang bzhin gyis gsal ba
 thugs rje sems can la snang nus pa'o
 de nas nang 'dzin byed kyi shes pa ma rig pa'i cha las byung ba breng tsam 'gyus pa las
 shes pa spun pos pha gi las nga byung ngam
 nga las pha gi byung snyam pa'i shes pa byung ba tsam gyis 'khrul lo
 333
 ma rig pa de gzhi la med de
 nyams sam rmi lam rnam pa la yod do
 snang ba las rkyen rnams byung ngo
 gzhi de 'od khyim gyis tshul du gnas pa las
 rgyu'i rkyen zhes bya ste ma rig pa dngos so
 de la rtog dpyod du song bas bdag po'i rkyen zhes bya'o
 de la lul yul can du bzung bas
 dmigs pa'i rkyen zhes bya ste
 dper na me long la skyes bu'i byad bstan pa lta bu'o
 de gsum dus mtshungs pas mtshungs pa de ma thag pa'i rkyen zhes bya'o
 de rang gi gzhi yin pa la rang gis ngo ma shes te
 'khrul nas khams gsum 'khor ba grub po
 de nas nyon mongs pa rags su song nas
 sems can gyi gzugs tha dad du byung ngo
 gzhi de lta bu las 'khrul lo
 zhes gsungs so
 de nas mkha' 'gro ma'i tshogs nag mo snying zan ma dang
 ro za tsan di dang
 thod pa'i phreng bcan dang
 rma bya'i mgrin pa can
 snying khrag 'ji ba ma la sogs te nam mkha' gang ba'i ma mo'i tshogs rnams kyis thabs cig tu 'di skad ces gsol to
 gzhi'i rnam pa de ltar lags na
 sems can rnams la gzhi bde bar gshegs pa'i snying po'i don ci ltar gnas zhes zhus so
 334
 yang bka' stsal pa
 e ma ho
 klong bdag chen mo rnams nyon cig
 'jig rten khams kyi sems can thams cad la de bzhin gshegs pa'i snying po rang chas su yod do
 de yang til 'bru la mar gyis khyab pa bzhin du gnas so
 de yang rten ni gzugs kyi phung po la brten no
 gnas ni snying gi dkyil na gnas te
 de yang kun tu bzang po ga'u kha sbyor gyi dgongs pa zhes bya ste
 dper na bse'i ga'u kha sbyar ba bzhin du gnas pa'i nang na 'od kha dog lnga'i dkyil nas
 zhi ba'i sku yungs 'bru tsam la 'od khyim gyis tshul du gnas so
 de ni rig pa'i gnas sa
 dper na bum pa'i sku lta bu'o
 de las byung ba'i ye shes ni
 gnas pa klad pa'i dung khang gi nang na gnas so
 de yang khro bo'i sku yungs 'bru tsam la spyan phul thag tsam du gnas so
 de yang 'od zer gyi tshul du gnas so
 de las byung ba'i 'od ni me long gi dkyil 'khor ltar gsal la dangs pa'am
 dper na nya'i mig ltar 'od zer du gnas so
 de dang rig pa'i 'bral pa na snying gi rtse nas yar la rtsa dar dkar gyi snal ma tsam sgal tshigs kyi 'dab nas lang yod de
 335
 de nas lam du byung nas mgo'i nang du 'jug go
 rtsa de yang rtse'u chung gis g.yas nas thon nas klad pa dang 'brel lo
 de yang rna ba'i 'dab g.yas g.yon nas mig dang 'brel lo
 de yang nam mkha' la mig bzlog ste rtsa gcun na
 ye shes kyi snang ba shar nas nam mkha' gang bar 'gyur ro
 de nas yang mkha' 'gro ma rnams gyis 'di skad ces gsol to
 e ma ho
 sems can rnams la don de ltar gnas pa ngo mtshar che'o
 bde bar gshegs pa'i gnas lugs de ltar lags na
 sems can rnams la ma rig pa'i gnas lugs ci ltar lags
 zhes zhus so
 yang khro bo'i rgyal pos bka' stsal pa kye 'byung ba'i bdag mo rnams nyon cig
 legs par yid la zung zhig
 don thugs su chud par gyis shig
 kye 'gro ba srog gis bsdus pa'i sems can rnams la
 nyon mongs pa ma rig pa zhes bya ba shes che bar gnas so
 de yang rten gzugs kyi phung pa la brten nas gnas snying dang glo ba'i bar na gnas so
 336
 de yang ma rig pa rkyang par med de sems zhes bya ba bag chags thams cad sdud pa'i gzhir gnas so
 de la yid ces bya ba yul rtog pa dang lhan cig tu gnas so
 de gsum gcig tu 'dus pa las ma rig pa zhes bya ste
 'khor bar 'khor ro
 de la dug lnga khong khro dang drug byung ngo
 de nas nyon mongs pa stong phrag brgyad cu byung ngo
 de rnams lam gang nas byung zhe na
 glo ba dang snying du 'brel pa'i bar na
 srog rtsa dmar po zhes bya ba sog ma'i sbu gu tsam gyis nang nas yar rgyu ste
 de sgal tshigs kyi 'dab nas yar rgyu'o
 de yang rtse'u chung g.yon pa dang 'brel lo
 de rnams dbugs kyi rta la zhon nas rgyu'o
 de kha dang sna nas rgyu ste
 de las nyon mongs pa sna tshogs 'byung ngo
 de rnams kyi dbang du ma gyur pa'i rig pa ni
 rig pa nam mkha' brdal bar bya'o
 bar snang gi khams la ye shes ngos bzung ngo
 de bzhin du ma 'ongs pa'i sems can la byos shig
 ces bka' stsal to
 de nas mkha' 'gro ma rnams ngo mtshar mchog tu gyur nas
 e ma ho
 klong yangs so
 337
 sangs rgyas kyi sku sems can la byung ba ngo mtshar che'o
 e ma ho
 klong gcig tu 'dus so
 a la la ho
 don srid chen po rnyed do
 zhes brjod nas mi snang ba'i ngang du gshegs so
 de nas yang gsang ba'i bdag po ba dzra pa ni dang
 gnod sbyin gyi tshogs bsam gyis mi khyab pa dang
 klu'i rigs bsam gyis mi khyab pa'i 'khor dang bcas te
 khro bo'i rgyal po la lan gsum bskor ba byas te
 'di skad ces gsol to
 ba dzra pa ni dha sa rta ni gha ma gha ba kha tsha bha om om
 zhes brjod nas yang zhus pa
 e ma ho
 kye thugs rje chen po don gyi snying po de ltar lags na
 sems can dbang po 'gags pa la
 ji ltar 'char lugs bstan du gsol
 zhes zhus pas
 stobs kyi rgyal pos bka' stsal pa
 e ma ho
 gnod sbyin gyi 'khor rnams nyon cig
 nga mya ngan las 'das pa'i 'og rol nas
 sems can bag chags sad pa rnams la 'di skad ston cig
 rigs kyi bu khyod yongs su mya ngan las 'das pa'i tshe
 rig pa gzhi nas 'phags te lam gu 'jug pa ngo shes par bya ba'i ched du dpe don rtags gsum gyis ngo sprad la sogs te
 338
 ngo sprod nyi shu rtsa gcig shes par bya'o
 gangs sam g.ya' 'am rgya mtsho las byung ba'i man shel dri ma med pa zhig skar khung gi snang ba la phyar nas bltas na 'od kha dog lnga lhug par 'char te
 de yang gang zhe na
 ba dog mthing ga dang dkar po dang
 ser po dang
 dmar po dang
 ljang gu'o
 man shel gcig rjes su 'jug pa'i gang zag de'i mig g.yas par lag pa g.yas pas bzung ste
 mig gi steng du bzhag na snang ba mthong bar 'gyur ro
 lag pa g.yon pas mig g.yon pa dgab par bya'o
 de ni dpe'i ngo sprod do
 don de bzhin du rang gi snying gi dkyil na gnas so
 de ni don gyi ngo sprod do
 rtags kyi ngo sprod ni dang gi mdzub mos mig mnan na
 bod kyi thig le nya'i mig lta bur 'char ro
 de ni rtags kyi ngo sprod do
 chos kyi sku'i ngo sprod ni nyi ma'i dkyil 'khor la sprad do
 339
 longs spyod rdzogs pa'i sku'i ngo sprod ni
 de bzhin gshegs pa'i sku ras la bris pa rang gi mdun du bzhag ste
 shil mig gi steng du bzhag nas mig nam mkha' la bltas na
 longs spyod rdzogs pa'i sku kha mig rna ba can mthong bar 'gyur ro
 de bzhin du longs spyod rdzogs pa'i sku'i zhing khams par mdo la 'char ba ngo shes par gyis shig
 sprul pa sku'i ngo sprod ni
 chos can mtshan mar snang ba rang gi rig pa'i cho 'phrul du shes par gyis shig
 chos nyid rang gi rig pa 'od zer gyi phung por ngo shes par gyis shig
 de ni rnam rtog bag chags kyi sbubs 'di nyid ma bor ba la ngo shes par gyis shig
 de ni sprul pa sku'i ngo sprod do
 rtsa'i gcun thabs kyi sa snang ba rang lugs su 'char ba'i ngo sprod ni
 'chi bdud kyi sgo nas ye shes kyi rlung 'gyu ba'i lam gnyis gnas pas
 lam de gnyis rtsa rgyu ba'i grong khyer na yod pa'i bdud kyi so ba mig gnyis 'geg tu gzhug go
 lam de gnyis bkags sa ma dag 'khrul pa'i snang ba 'di 'gags so
 de'i tshe dus ma 'gyur bar snang ba 'gyur ro
 blon po btson du zin no
 340
 blon po bcon du zin nas
 khyi rkun sgor phyung ngo
 khyi rkun sgor phyung bas rgyal po gdan la bzhugs so
 rgyal po gdan la bzhugs pas
 ye shes rtog med du gsal lo
 rtog med du ngos zin pas chos sku rang lugs su gnas so
 chos sku ri ngang la bzhag pas 'khrul snang dag snang du 'char ro
 'char sgo gang nas 'char na
 nam mkha'i mthongs khung gi sgo nas 'char ro
 de yang 'char lugs gsum du 'char ro
 sangs rgyas kyi zhing khams rnam par dag pa 'char ba dang
 zhing khams de'i thig le dang thig phran du 'char ba dang
 tshom bu ltar 'char ba'o
 tshom bu la gnyis te
 zhing khams kyi tshom bur 'char ba dang
 sku'i tshom bur 'char ba'o
 sku'i tshom bu 'char ba la gsum ste
 sku mang nyung ngu 'char ba dang
 bzhugs tshul ci ltar bzhugs nas 'char ba dang
 sku mdog ci ltar 'char ba'o
 zhing khams tshom bu ni lnga ldan du 'char ro
 sku nyung bar 'char ba ni rnam snang gcig bur yang 'char ro
 'od dpag med gcig pur yang 'char ro
 rigs lnga 'gre'o
 mang bar 'char ba ni
 341
 rigs lnga dus gcig la yang 'char ro
 yum lnga ste bcu ru yang 'char ro
 bcu gcig bco lnga la sogs par yang 'char ro
 bzhugs tshul ni
 longs sku kha mig rna ba can me long gi gzugs brnyan ltar snang la rang bzhin med pa la
 nam mkha' 'ja' tshon ltar ma 'dres yongs su rdzogs pas
 me long la nyi ma shar ba ltar gsal la rtos med pa
 gdan khri dang
 dbu rgyan dang
 phyag mtshan do shal thams cad dang ldan pa'i sku mnyam pa skyil krung du bzhugs nas 'char ro
 sku mdog tu 'char ba ni
 rnam snang yang mthing ga kho na'i bdag nyid du mi bzhugs
 rdo rje sems dpa' yang sku mdog dkar po'i rang bzhin du mi bzhugs pa des 'gre ba'i
 rnam snang yang
 mthing ga dang
 dkar po dang
 dmar po dang
 ser po dang
 ljang ju ste
 kha dog lnga ldan du 'char ro
 sems can rang rgyud pa rnams la ngo sprod gsum byas na de bzhin du 'char ro
 ngo sprod byas nas de'i don nyams su blangs pas rtogs pa'i don yang 'khrul snang thams cad dag snang du 'char
 dag snang thams cad longs spyod rdzogs pa'i sku kha mig rna ba can gyis gang nas ngang la 'char ro
 342
 de rnams bdun po ni 'od kyi ngo sprod ces bya'o
 yes shes kyi ngo sprod gang zhe na
 chos dbyings kyi ye shes kyi ngo sprad ni mkhar gzhong gi bcud la brtags pa ste mkhar gzhong legs pa'i nang du chu dangs mas bkang ste
 mig gi thog tu gsal byed kyi me long bzhag na
 thig le dang thig phran gyi tshul du 'char te
 de las kyang 'od zer mtshon cha'i rtse mo bzhin du 'phro'o
 de ni chos kyi dbyings kyi ye shes kyi ngo sprod do
 me long lta bu'i ye shes kyi ngo sprod gang zhe na
 me long gnyis kyi bar du rdul tshon gyis dkyil 'khor bri ste
 phar 'gram tshur 'gram gnyis su me long re gzug ste
 de la bltas na snang ba gnyis 'char ro
 de ni me long lta bu'i ye shes kyi ngo sprod do
 mnyam pa nyid kyi ye shes kyi ngo sprod gang zhe na
 chu'i zla ba la ngos bzung ngo
 de ni mnyam pa nyid kyi ye shes kyi ngo sprod do
 so sor rtog pa'i ye shes kyi ngo sprod ni
 mar me la ngos bzung ngo
 de ni so sor rtogs pa'i ye shes kyi ngo sprod do
 bya ba grub pa'i ye shes kyi ngo sprod ni
 man shel dri ma med pa la ngos bzung ngo
 de ni bya ba grub pa'i ye shes kyi ngo sprod do
 343
 mi gnas pa'i ye shes kyi ngo sprod ni
 nam mkha'i khams kyi 'ja' tshon la ngos bzung ngo
 de ni mi gnas pa'i ye shes kyi ngo sprod do
 yongs su rdzogs pa'i ye shes kyi ngo sprod ni
 nam mkha' sprin med la ngos bzung ngo
 bdun po de ye shes kyi ngo sprod do
 da ni rig pa'i ngo sprod bstan pa ni
 rig pa gzhon nu bum pa sku'i ngo sprod ni
 mi gos dkar dmar kha dog sna tshogs gyon pa gcig bdag gi mdun du bzhag nas
 mig gi steng du rin po che bzhag ste
 mig nam mkha' la btegs na
 de bzhin gshegs pa zhi ba'i sku mthong bar 'gyur ro
 de ni rig pa gzhon nu bum sku'i ngo sprod do
 rig pa gzhon nu dpa' bo stobs ldan gyi ngo sprod ni
 khyim mun pa nag por mi gos nag po gon pa rang gi mdun du bzhag nas
 gong gi ltar bltas na de bzhin gshegs pa khro bo'i sku mthong bar 'gyur ro
 de ni rig pa dpa' bo stobs ldan gyi ngo sprod do
 rig pa gzhi gnas kyi ngo sprod ni
 rgya mtsho dangs pa la ngos bzung ngo
 de ni gzhi gnas kyi ngo sprod do
 rig pa kun tu gsal ba'i ngo sprod ni
 344
 nyi ma dang zla ba la ngos bzung ngo
 de ni rig pa kun tu gsal ba'i ngo sprod do
 rig pa gnyis med kyi ngo sprod ni
 bum pa'i sku la ngos bzung ngo
 de ni rig pa gnyis med kyi ngo sprod do
 rig pa dri ma dang bcas pa'i ngo sprod ni
 nyi zla sprin gyis bsgribs pa lta bu la ngos bzung ngo
 de ni rig pa dri ma dang bcas pa'i ngo sprod do
 rig pa ci yang mi gnas pa'i ngo sprod ni
 mig bar snang la bltas pas shes par bya'o
 de ni rig pa ci yar mi gnas pa'i ngo sprod do
 de ltar bdun ni rig pa'i ngo sprod do
 de ltar nyi shu rtsa gcig rdzogs nas rigs kyi bu de mya ngan las 'da' ba'i tshe
 rig pa mig nas lam byung nas bar do'i snang ba la 'jug go
 de yang gang zhe na
 zhag lnga 'das pa'i 'og tu rang gi thugs ka nas thugs rje'i thag pa zhes kyang bya
 ye shes mthong ba zhes kyang bya
 rig pa'i rtod phur zhes kyang bya ba 'od zer phra ba rta rnga'i cha tsam zhig breng gis 'od ste
 de'i dus su bag chags kyi sbubs med kyang yod pa snyam 'ong bas
 mig nam mkha' la btegs te bltas pas
 nam mkha'i dkyil na 'od kyi tshom bu lnga bkra sa le mthong ste
 de'i dus su yid ches pa ma'i pang du pu 'jug pa lta bu'i gdams ngag dran par gyis shig
 345
 mi 'gyur ba gser gyi thur ma lta bu'i gdams ngag dran par gyis shig
 de nas rig pa 'od kyi tshom bu la thim nas 'gro ste
 de'i dus su phyir mi ldog pa dpag chen gyi mda' lta bu'i gdams ngag dran par gyis shig
 de nas brtan pa thob ste
 zhag nyi shu rtsa gcig nas sprul pa'i sku 'byin nus pa'o
 phyi nang gsang gsum gyi dbang rdzogs pa rnams la de bzhin du byos shig
 sar ba dhar ma
 ha tha ya
 zhes brjod nas
 spyan ldog pas thugs na 'od zer gyi phung po lnga 'phros te
 'jig rten gyi khams thams cad gang bar mdzad de yang 'di skad ces bsgrags so
 sar ba dhar ma a pa ma ka ma de ni zhu pa ya 'di ma ya
 om om om ma om pya ke ta ni zhu pa ya sa 'di dhar ma ya
 om na om na ma me'u 'u'i
 346
 chi tu ti'u a a ma mak shu ak shu a a hum ha a a a ma
 de skad ces cho 'phrul gyi sgra yi ge zhes bya ba
 sgra thams cad gtan la 'bebs pa
 rdzogs pa chen po'i don phyin ci ma log par ston pa'i don sgra la bsdus te bshad pa'o
 zhes bka' stsal to
 de nas yang gsang ba'i bdag po la sogs te gnod sbyin gyi 'khor dang bcas pa rnams ngo mtshang mchog tu skyes te
 thabs cig tu thal mo sbyar te bstod pa
 a ham e ma ho
 bcom ldan mgon po rdo rje 'od dpag med
 'gro ba pha rol sgrol mdzad stobs kyi bdag
 'gro ba'i gnyen bshes gtsug gi nor bu can
 ma rig mun khams 'joms la phyag 'tshal bstod
 ces pa stod nas rang rang gi stan la mngon par 'dug po
 347
 de nas yang bka' stsal pa
 kye ma 'dus pa'i 'khor rnams nyon cig
 nga yongs su mya ngan las 'das pa'i 'og tu ma 'ongs pa'i sems can rnams la phyi nang gsang ba gsum gyi dbang rdzogs par gyis
 don de lta bu ma nor bar ston cig
 de ni de ltar bsgom du med do
 sgom byed ma 'gags pa'o
 bsgom rgyu ni mi dmigs pa'o
 don de lta bu 'das pa dang ma 'ongs pa rnams kyis kyang ston nus re kan
 zhes brjod nas mi snang ba'i ngang du gshegs so
 zhes rgyud chen po rdo rje sems dpa' snying gi me long gsang ba'i rgyud ces bya ba
 gab pa mngon du phyung ba la stan pa las
 gnas lugs dang rtogs lugs bstan pa'i le'u ste gsum pa'o
 de nas 'khor rnams sdug bsngal gyis gzing ba'i yid mi bde bar gnas pa las
 de rnams kyi nang nas gsang ba'i bdag po lag na rdo rje 'dzin pa chen pos 'di skad ces gsol to
 kye hud sdug bsngal gyis zin pa'i 'khor rnams la
 bstan pa'i sgron me bya phyir rgyud chen po bstan du gsol
 rgyal ba'i sku mchog 'khor rnams la bstan du gsol
 348
 ba dzra ma ya a ham a ham
 zhes gsol pas
 bcom ldan 'das kyi sku bar snang la mngon par gyur nas
 seng ge'i khri'i steng na gdan dang bcas pa bzhugs tshul ni sku zhi ba'i cha lugs su bzhugs so
 rdo rje'i rigs kyi 'khor sems dpa' dang
 sems ma dang
 byang chub sems dpa' dpag tu med pa rnams kyang 'od la sprul nas bzhugs so
 ma mo dang gnod sbyin gyi 'khor rnams kyang sdug bsngal chen po las grol bar gyur to
 de nas 'khor rnams kyis 'di skad ces gsol to
 kye kye bcom ldan rdo rje 'chang
 rgyud chen nges tshig gsung du gsol
 zhes zhus so
 rdo rje 'chang gis bka' stsal pa
 kye kye 'dus pa'i 'khor rnams nyon
 thams cad 'byung ba'i byang chub yid bzhin gter
 ma grol grol bar byed pa'i rgyud chen 'di
 rdo rje dam tshig gser gyi lu gu rgyud
 snying po'i don 'grol snying gi rgyud chen 'di
 du ma gcig tu bsdus pa'i don gyi mchog
 don gyi 'brel pa gsang sngags bdag pos 'chang
 snying gi dkyil na rig pa byang chub sems
 de yod phyir na snying gi rgyud ces grags
 349
 mi 'gyur rdo rje'i don nyid rtag par gter 'chang bas
 rdo rje'i rgyud du 'gro ba yongs la khyab par grags
 gzhan gyi rnam rtog bsal pa sems dpa'i rgyud ces grags
 rgyud gzhan rnams kyi don chen po
 'di nas 'byung bas me long rgyud ces grags
 rgyud chen po yi gtan tshigs yang dag bkrol nas bshad pa blo'i gting du go
 don chen mtshon par 'gyur ba'i yi ge drug bshad legs par yid la zung
 chos nyid skye ba med pa mtshon pa'i yi ge a
 a ti skye med spros pa mi dmigs shing
 ma skyes pas na yi ge a la rdzogs
 skye bral dngos por ma grub yi ge a 'di gsang
 'gag med don la mi gnas yi ge la
 'gyur med stong pa'i ngang las yi ge 'byung zhing
 'gag med rtog bral yi ge 'a la rdzogs
 skye med ngang nas 'gag med yi ge 'a ni 'di gsang
 skye ba med par snang tshul yi ge ha ni 'gyur med ngang las skye snang ma 'dres rdzogs
 rig pa'i klong nas ho 'phrul ston pa'i yi ge ha
 350
 rang la gnas pa'i ye shes dbyings su bzlog mdzad yi ge ha 'di gsang
 dag pa'i zhing du sgrol mdzad yi ge sha
 'khrul pa'i snang ba bzlog mdzad yi ge sha
 sgra dang tha snyad thams cad yi ge sha la rdzogs
 skye med dbyings nas sgrol mdzad yi ge sha 'di gsang
 'gyur med sa la gnas par byed pa'i yi ge sa
 ye shes bla ma'i sa chen bgrod par byed pa'i yi ge sa
 sa rnams bgrod med yi ge sa la rdzogs
 lhun grub 'gyur med ngang la gnas byed sa 'di gsang
 yi ge ma ni chos nyid 'byung ba'i gter
 rig pa ma bcos yi ge ma yi dang
 kun gzhi ma bcos yi ge ma yi ngang la rdzogs
 351
 gsang sngags don rtogs yi ge ma 'di gsang
 yi ge drug gi don rtogs gsang sngags rgyud chen 'grol
 yi ge drug gi don la gnas pa'i skyes bu mya ngan 'das
 rtogs byed rgyal po yi ge sgra 'gyur drug
 gsang sngags thams cad yi ge drug la rdzogs
 zhes yi ge drug gi don bka' stsal to
 de nas yang gsang ba'i bdag pos 'di skad ces gsol to
 kye kye bcom ldan rdo rje 'chang
 yi ge'i don sbyor de ltar na
 dbang gi bye brag gsung du gsol
 zhes zhus so
 rdo rje 'chang gis bka' stsal pa
 e ma ho rdo rje 'dzin pa nyon
 dbang la rnam pa gsum yod do
 phyi dang nang dang gsang ba'o
 phyi ni rdul tshon dkyil 'khor te
 sha khrag sna tshogs gtor ma dang
 352
 rin chen rdzes dang man shel dang
 sna tshogs mchod pas mdzes pa'o
 dkyil 'khor 'dom gad gru bzhi yi
 thig ni gzhung dang mthun par gdab
 sa tshon lnga la 'bru lnga bskyed
 dbus su mthing nag gru gsum bri
 tha ma pho brang zlum po bri
 de yi phyir rim 'khor lo rtsibs brgyad ldan
 pa nya tsa re kha rtsigs pa lnga
 mun pa'i ba dan dag dang ldan
 gru chad ljang gu sgo bzhi dag dang ldan
 phyi rim zlum po rdo rje'i ra par bcas
 gru gsum steng du thod pa gsum bzhag ste
 thod pa'i nang du sha khrag sna tshogs zlugs ya bzhag
 zla gam gsum gyi steng du bkra shis bum pa gsum
 de'i nang du sman sna tshogs blu gsal
 dar dmar pos mgul chings bya'o
 rtsibs brgyad steng du khro mchog brgyad bzhag
 353
 gru chad steng du rin chen rdzas brgyad bzhag
 me long lnga dang rma bya lnga gzhag par bya
 de yi sgrub thabs bzhin du shes par bya
 rdzas kyi dbang rnams rim bzhin bskur
 bskur ba'i gnas ni tshangs pa'i bu ga'o
 de ltar phyi nang gi dbang rdzogs nas
 gsang ba'i dbang la 'jug par bya'o
 gzungs ma mtshan dang ldan pa la
 yi ge gsum dang gtor ma ni
 gsang ba dkar dmar 'dres pa de
 me long ma chags ma gas pas
 blangs te
 slob ma la la dbang bskur
 354
 de ltar dbang gsum rdzogs nas ni
 gang du bstan pa'i gdams ngag gdab par bya
 dbang rdzogs rnal 'byor sku gsum nges par 'grub
 gsang sngags don mtshon dbang gis stsal bar bya
 dbang mchog thob pa'i skyon bstan pa'i rnal 'byor ni
 dper na mnyan po lag skya med pa bzhin
 pha rol sgrol bar ga la nus
 dbang mchog thob na gsang sngags ma bsgrubs 'grub
 gsang sngags dbang la ma brten 'grub par ga la 'gyur
 dper na pha rol sgrol ba'i gru bzhin no
 dbang mchog ston pa'i rdo rje slob dpon la
 nor bu rin chen gser dngul dbyig gis mchod
 355
 rta dang glang po la sogs dbul bar bya'o
 pha ma bu smad bcas pa dbul bar bya
 gsang ba'i bdag pos yang zhus pa
 kye kye bcom ldan stobs kyi bdag
 dbang gi bye brag de ltar na
 dam tshig bye brag gsung du gsol
 rdo rje 'chang gis bka' stsal pa
 kye ma gsang bdag nges par yid la zung
 dam tshig bye brag bsam mi khyab
 mdor bsdus bshad kyis legs par yid la zung
 rdo rje thig pa'i dam tshig ni
 dper na sa gzhi lta bu'o
 thams cad 'byung bar byed cing gzhi ma'i mchog tu 'gyur
 de yang bsrung thabs bsam gyis mi khyab dam tshig rnams
 bsrung rgyu mi dmigs srung byed thabs mkhas spyod
 nyams na mi bzhin thams cad sreg par byed
 gsang sngags don stong rdo rje slob dpon la
 rin chen gser ni rang lus tsam zhig phu la gyur kyang
 356
 dam tshig 'chal bar gyur na sreg par byed
 dper na me bzhin dro bar gyur ba la
 de bzhin chu yis me bsang dro ba med pa bzhin
 dam tshig me yi phung po lta bu la
 bsrungs na bar chad sel zhing ye shes grogs su 'gyur
 ma bsrungs nyams na rdo rje dmyal bar ltung
 de bas srog gi phyir yang dam tshig mi btang ngo
 slob dpon tshad mar ma gyur sprel 'dra'i lung
 log pa'i lam du zhugs shing gsang sngags 'chol bar sbyong
 de ni log 'dren yin pas spang par bya
 mi shes nga rgyal che zhing blun rmongs bcom bu mkhan
 nga rgyal dregs pas smra zhing mched la ras gcod byed
 ngo tsha med cing khrel med bag 'dzem med
 gsang sngags snod dang mi ldan gang zag spang bar bya
 357
 yangs shing rgyud la mkhas shing sgrub thabs dag la mkhas gyur pa
 rgyud bzang zhing rtogs shing lta ba dag la mkhas
 gsang sngags rgyal po rdo rje a li ka
 lus yon phul la rtag tu bstan par bya
 nga rgyal dregs pa med cing ngang gis shes pa dal
 bka' drin khyad du mi gsong gsang sngags don la sbyor
 nges par dang dang ldan zhing gtong phod dag dang ldan
 rdo rje'i don ldan gsang sngags snod du gsungs
 zhes bka' stsal to
 rgyud chen po rdo rje sems dpa' snying gi me long gi rgyud las
 gsang ba yang khol du phyung pa dbang dang dam tshig ge le'u ste bzhi pa'o
 @5
 de nas yang bcom ldan rdo rje sems dpa' nyid kyis snying gi dkyil 'khor gyi sgo phyi nas 'khor rnams la ye shes kyi dkyil 'khor 'od gsal ba'i don bstan pa'o
 358
 kye grogs po dag 'jig rten gyi khams kyi sems can thams cad la
 rang gi rig pa 'od lnga'i rang bzhin du gnas so
 de rnams don bkrol ba 'di lta ste
 khyab gdal 'ub chub rig pa 'od gsal sku
 'gyur med klong yangs rig pa 'od gsal sku
 rnam dag don spyod klong yangs rig pa 'od gsal sku
 khyab gdal chen po mi 'gyur rig pa 'od gsal sku
 brjod med bsam bral rig pa chos kyi sku
 dpag tu med pa'i yul las 'das pa rig pa chos kyi sku
 'dzin pa'i spyod yul ma yin rig pa chos kyi sku
 ngo bo rang bzhin thugs rje ldan pas rig pa chos kyi sku
 bde chen ma 'dres yongs su rdzogs las rig pa longs spyod sku
 gsal la ma 'dres so so'i mtshan nyid ldan pas rig pa longs spyod sku
 mtshan dang dpe byad ldan pas rig pa longs spyod sku
 rang bzhin gcig la tha dad snang ba'i rig pa longs spyod sku
 'gag med klong nas thugs rje 'byin pa'i rig pa sprul pa'i sku
 cir yang gsal zhing cir yang rtogs pas rig pa sprul pa'i sku
 ma 'gags yongs la khyab pas rig pa sprul pa'i sku
 359
 gsal 'grib med cing 'dzin rtog med pas rig pa sprul pa'i sku
 gnyis 'dzin mtha' dang bral bas rig pa ngo bo nyid kyi sku
 'dzin pa'i yul med rig pa ngo bo nyid kyi sku
 sa dang lam la mi gnas rig pa ngo bo nyid kyi sku
 dngos po gzung du med pas rig pa ngo bo nyid kyi sku
 bde chen klong du 'gyur med gnas pas rig pa ngo bo nyid kyi sku
 don dang ldan pas rig pa rdo rje 'dzin pa'i sku
 gsal la mi 'gyur ngang la gnas pas rig pa rdo rje 'dzin pa'i sku
 'gro ba kun la gnas pa'i rig pa rdo rje 'dzin pa'i sku
 sra zhing brtan pas rig pa rdo rje 'dzin pa'i sku'o
 de ltar sems can thams cad kyi rang rgyud la gnas so
 de bzhin du sku rnam pa lnga po de'i don thugs su chu gcig
 sku las ye shes 'byung ste
 de yang gang zhe na
 rig pa 'gyur med chos dbyings ye shes dang
 rig pa rgya chad phyogs lhung med pa chos dbyings ye shes dang
 rig pa gzung 'dzin yul las 'das pas chos dbyings ye shes dang
 rig pa mu mtha' med pas chos dbyings ye shes dang
 rig pa gsal la dangs bas me long ye shes dang
 360
 rig pa mu khyud zlum por gnas pas me long ye shes dang
 rig pa gsal la phyogs lhung med pas me long ye shes dang
 rig pa gsal la ma 'bres rdzogs pas me long ye shes dang
 rig pa mi g.yo mnyam par gnas pas mnyam nyid ye shes dang
 rig pa bzang ngan yul las 'das pas mnyam nyid ye shes dang
 rig pa rnam rtog kun dang bral bas mnyam nyid ye shes dang
 rig pa sgra dang tshig las 'das pas mnyam nyid ye shes dang
 rig pa blo yi bye brag rtogs pas so sor rtog pa'i ye shes dang
 rig pa du mar rtogs pas so sor rtog pa'i ye shes dang
 rig pa cir yang 'char bas so sor rtog pa'i ye shes dang
 rig pa rnam pa cir yang snang bas so sor rtogs pa'i ye shes dang
 rig pa bya btsal med pas bya ba grub pa'i ye shes dang
 rig pa 'dzin rtog dbyings su rdzogs pas bya ba grub pa'i ye shes dang
 rig pa skye med ngang du rdzogs pas bya ba grub pa'i ye shes dang
 rig pa 'gag med ngang du rdzogs pas bya ba grub pa'i ye shes dang
 zhes 'gro ba yongs la de bzhin du shes par bya'o
 361
 ye shes las byung ba'i 'od lnga gang zhe na
 de yang kha dog rnam pa lnga ste
 rig pa chos kyi sku la 'gyur ba med pas kha dog mthing gar gsal
 rig pa bsam pa kun dang bral bas kha dog mthing gar gsal
 rig pa gdangs dang ldan pas 'od chen mthing gar gsal
 rig pa'i 'bras bu zang mthal byung yid pas 'od chen mthing gar gsal
 rig pa nyid la nyon mongs gos pa med pas kha dog dkar por gsal
 rig pa shel sgod lta bur dag pas kha dog dkar por gsal
 rig pa byang sems dri ma med pas kha dog dkar por gsal
 rig pa'i 'od zer gting mtha' yas pas kha dog dkar por gsal
 rig pa'i ye shes tha snyad bral bas 'od chen ser por gsal
 rig pa'i ye shes 'dzin pa med pas 'od chen ser por gsal
 rig pa'i ye shes ngang gis gsal bas 'od chen ser por gsal
 rig pa 'gyur med ngang la rdzogs pas 'od chen ser por gsal
 rig pa'i klong na dbang rnams thams cad rdzogs pas kha dog dmar por gsal
 362
 rig pa'i klong nas skye med dus gcig rdzogs pas kha dog dmar por gsal
 rig pa 'gyur med ngang la de bzhin gshegs pas 'od chen dmar por gsal
 rig pa 'gag med kun la khyab pas 'od chen dmar por gsal
 rig pa'i sa la 'gyur ba med pas
 'od chen ljang gur gsal
 rig pa dngos pos stong par khyab pas kha dog ljang gur gsal
 rig pa shes rab 'gag pa med pas kha dog ljang gur gsal
 'dzin pa'i spyod yul med pas kha dog ljang gur gsal
 de las 'od 'phros 'jig rten gang bar 'gyur
 kun la dkon pa'i ye shes 'od mchog 'di
 ye shes 'od kyis nam mkha' khengs par mthong
 de yis sems can rnams kyang grol bar byed
 ces rgyud chen po gsang ba rdo rje sems dpa' snying gi me long gi rgyud las
 sku dang ye shes kyi le'u ste lnga pa'o
 @6
 de nas lang gsung ba'i bdag po phyag na rdo rje de nyid du mngon par snang bar gyur nas
 thugs rje chen po dang ldan pa de la 'di skad ces gsol to
 kye ma klong yongs bcom ldan thugs rje can
 363
 byang chub 'byung ba'i gter chen gsung du gsol
 zhes zhu ba zhus so
 stobs kyi bdag pos bka' stsal pa
 kye ma rdo rje 'dzin pa nyon
 ngas bstan legs par yid la zung
 rang rig byang chub sems kyi bdud rtsi 'di
 dper na lha rdzas nor bu rin chen 'di
 grang ba'i phyogs su bzhag na dro bar 'gyur
 dro ba'i phyogs su bzhag na bsil bar 'gyur
 mun pa'i phyogs su bzhag na snang bar 'gyur
 de bzhin rang byung rig pa 'di
 rtogs pa'i don dang ldan gyur na
 nyon mongs ye shes grogs su 'gyur
 nyon mongs skyes kyang ye shes stobs su gyur na bsgrib pa med
 kye ho gsang ba'i bdag po nges par zung
 rang las byung ba'i bdud rtsi'i thegs pa 'di
 dper na nor bu chu 'dongs bzhin
 rnyog ma can du stsal na rnyog ma dangs par 'gyur
 de bzhin snying po don gyi gdams pa 'di
 btab na nyon mongs gos mi 'gyur
 bag chags 'dams las ye shes pad ma skye par 'gyur
 ye shes chu yis nyon mongs thams cad 'khrud
 ye shes me yis bag chags bsreg par byed
 364
 ye shes bde ba'i sku la snag srid gsal
 gcig pu dal bar 'dug na snang 'grogs su 'char
 ma skyes sbyings nas ye shes 'od gsal ba
 kun la yod de kun gyis mthong ba med
 dpag pas mi dbog nam mkha'i dbyings dang 'dra
 gsal la 'chor ba nyi ma'i 'od dang 'dra
 'gyur ba med pas ri rgyal lhun po 'dra
 brab la gting dpag med pa rgya mtsho'i gting dang 'dra
 gos pa med pas 'dam gyi pad ma 'dra
 ngos bzung med pas chu yi zla ba 'dra
 cir yang snang bas nam mkha'i cho 'phrul 'dra
 gsal la kha dog rdzogs pas bar snang 'ja' tshon 'dra
 gang la thogs pa med pas rlung gi dkyil 'khor 'dra
 rgyun chad skye 'bri med pas chu bo'i rgyun dang 'dra
 kun la khyab pas dus kyi lto ba 'dra
 rtog pa sna tshogs 'char bas 'khrul pa'i snang ba 'dra
 stong gsal dbyer med snang bas dag pa'i zhing khams 'dra
 sra zhing brtan pas rdo rje pha lam 'dra
 kun gyi gzhi mar gyur pas sa gzhi mnyam pa 'dra
 dgos 'dod yongs su rdzogs pa dpag bsam ljon shing 'dra
 gsal la dangs pas btsun mo'i me long 'dra
 365
 rkang med mkha' la 'gro bas 'dab chags rgyal po 'dra
 rgyan dang cha lugs bcas pas sgeg mo phreng thogs 'dra
 kun la thal gyis phug pas dpag chen mda' dang 'dra
 ye shes dbyings su sdud pas 'byung ba chu dang 'dra
 nyon mongs bag chags bsreg bas 'byung ba me dang 'dra
 dpe rnams de bzhin mtshon pas ye shes don la sbyor
 rtag pa mi 'gyur ye shes brdal pa'i sku
 kun la yod de rang gsang thabs kyis chod
 mi 'gyur kun la gnas pa'i rig pa byang chub sems
 ngo bo mi 'gyur kun la de bzhin gnas
 rang bzhin gsal bas 'gro kun yongs la khyab
 ngang gis mi g.yo khyab gdal bde ba'i klong
 rdo rje'i dam tshig ldan pas blang bar bya
 zhes bka' stsal to
 de nas yang gsang ba'i bdag po phyag na rdo rjes rdo rje gsor te 'di skad ces gsol to
 a la la ho
 de bzhin gshegs pa thams cad kyi dgongs pa thugs su chud do
 rang gi don chen rnyed do
 zhes brjod nas rdo rje gsor bas stong gsum gyi stong chen po'i 'jig rten gyi khams thams cad de bzhin gshegs pa'i skus gang bar gyur to
 366
 de bzhin gshegs pa'i sku mthong ba'i sems can de dag kyang mngon par rdzogs par sangs rgyas so
 ngan song gi skye gnas thams cad rgyun bcad do
 de nas yang gsang ba'i bdag por nga la rang ngo mtshar skyes nas 'di skad ces rdo rje 'chang chen po la gsol to
 kye kye bcom ldan rdo rje 'chang
 rig pa'i dpe don de ltar na
 ma rig dpe don gsung du gsol
 zhes zhu ba zhus so
 rdo rje 'chang gis bka' stsal pa
 e ma ho
 rdo rje 'dzin pa nyon
 ma smin ma rtogs 'khor ba ni
 dper na gyi ling lcags bcug 'dra
 bkrol bar ma gyur thar pa'i dus mi 'byung
 de bzhin ma rig lcags bcug thar bar ga la 'gyur
 ma rig chu dang 'dra ste thams cad sdud
 zhe sdang me ni bskal pa'i me dpung 'dra
 'dod chags tsha chu dag ni 'thung ba 'dra
 gti mug 'thibs pa khang stong mun pa 'dra
 nga rgyal dregs pa ri bo bsnyil ba 'dra
 phrag dog gnod sems gcod rong dog mo 'dra
 nyon mongs rnams lngas ye shes bsgrib par byed
 yid ni dper na khang stong rkun ma 'dra
 367
 dbugs ni dper na nags kyi spre'u 'dra
 sems ni dper na mi gtsang 'dam rdzab 'dra
 kun gzhi dper na sems can phag pa 'dra
 shes pa dper na bya sgro rlung khyer 'dra
 gzung 'dzin dper na skyes pa bud med dbang gis bskor ba 'dra
 las kyi bye brag bya rnyi 'dzings pa 'dra
 sdug bsngal bye brag chu bo'i gnyer ma 'dra
 nyon mongs 'bras bu 'di la bzod pa'i thabs med do
 'khor ba'i sdug bsngal 'dzin pa'i rtod phur 'di
 byas pas mi thon bzhag na thon par 'gyur
 byas pa'i chos rnams spangs na dal ba 'grub par 'gyur
 bsam pa kun spangs ye shes mtsho mi g.yo
 gsang sngags rgyal po spyod na nyon mongs ye shes 'gyur
 dper na khyim stong sgron me btegs na mun pa gsal bar 'gyur
 de bzhin ye shes sgron me btegs na ma rig rig par 'gyur
 de kho na nyid kyi rtogs pa rgyud la skyes na nyon mongs thams cad ye shes grogs su 'char
 de phyir rigs kyi bu nyon mongs pa lnga ye shes lnga dang sbyor cig
 ma dag pa sum brtsegs dang ye shes sum brtsegs sbyor cig
 nyon mongs pa sna tshogs su snang ba dang ye shes kyi 'od kha dog sna tshogs su snang ba sbyor cig
 368
 e ma ho
 rigs kyi bu de bzhin du shes na ma dag pa'i snang ba 'dis bsgrib pa med do
 rigs kyi bu rang dal bar 'dug na
 ye shes kyi snang ba lhug par 'char ro
 de'i phyir na rogs med gcig pur gnas par bya zhes 'byung ngo
 kye grogs po dag yang dag par rdzogs pa'i sangs rgyas kyi 'bras bu ni smin pa dang ma smin pa mi mnga'o
 de'i phyir na bsgoms pas 'bras bu mi rnyed pa'i man ngag go
 kye grogs po dag yang dag par rdzogs pa'i sangs rgyas kyi lta ba ni brjod pa thams cad dang bral ba'o
 de'i phyir na byang chub sems dpa' chos la gnas par mi bya'o
 kye grogs po dag yang dag par rdzogs pa'i sangs rgyas kyi dgongs pa rang las btsal bar bya'o
 de bas na rgyud 'di yang sangs rgyas kyi bka'i dam par zung zhig
 rig pa gnyis med kyi ye shes ngos zung zhig
 rig pa gzung 'dzin dang bral bar mkhas par gyis shig
 rig pa cir snang ba thams cad klong gcig tu dril cig
 ces bka' stsal nas
 'od phung rab tu 'byed bzhes bya ba'i sa ma ti la snyoms par zhugs so
 369
 de nas mkha' 'gro ma rnams kyis sgra snyan pa sna tshogs dang
 rol mo dang glu sna tshogs kyis bskul bar mdzad do
 de nas de rnams kyi nang nas nag mo 'brug gi sgra can ma zhes bya bas 'di skad ces gsol to
 kye ho thugs rje chen po dang ldan pa ting nge 'dzin las bzhengs shig
 khams gsum sems can thams cad nyon mongs pa ma rig pa'i rgyas 'thums pa 'di rnams la
 thabs dam pa bstan du gsol
 bstan pa'i sgron ma 'jig rten gyi khams su yun ring par gnas par mdzad du gsol
 zhes gsol pa dang
 bcom ldan 'das ting nge 'dzin las bzhengs nas de bzhin gshegs pa'i sku mang po mngon par sprul nas
 la la ni phyag na rdo rje'i sku sha stag tu gyur
 la la ni zhi ba'i sku sha stag tu gyur
 la la ni rang rang gi dkyil 'khor dang bcas pa'i sku sha stag tu gyur
 la la ni yab yum snang ba sha stag tu gyur te
 de nas mkha' 'gro ma rnams ngo mtshar skyes nas
 thabs cig tu 'di skad ces gsol to
 kye kye bcom ldan rdo rje 'chang
 370
 sku yi nges tshig gsung du gsol
 zhes zhus so
 gsang sngags rgyal pos bka' stsal pa
 kye kye 'byung ba'i bdag mo nyon
 ye shes rgyal po tshig gis mtshon du med
 rig pa'i rgyal po tshig las 'das pa yin
 'on kyang tshig gis don rnams mtshon par byed
 tshig do gnyis med 'brel ba'i gtan tshigs bshad
 sku yi de tshig gang zhe na
 mi 'gyur don dang ldan pas rdo rje snying po'i sku
 skye med ngang la rdzogs pas bya rtsol bral ba'i sku
 'gag med ngang la gnas pas bya btsal med pa'i sku
 mtshon pa'i tshig dang bral bas thig le stong pa'i sku
 rang gsal byas pa med pas 'od gsal bde ba'i sku
 dngos po rdzas su med pas stong pa 'dzin med sku
 rgya chad phyogs lhung med pas ye shes brtan pa'i sku
 de ltar rtogs na bde chen ngang la gnas
 de ltar sku bdun don la ma yengs spyad par bya
 don gyi rig pa mi zad bde ba'i gter
 zag med byang chub chen po bdag gis blangs
 nga med pa yi sngon rol du
 rig pa dbyer med ngang la shes bya bde byed gsal
 nga ni rang byung bde chen zag pa med pa'i sku
 371
 nga ni sku yi 'od la zhugs shing gsung gi zer la rol
 de phyir 'od zer zhes kyang de la bya
 nga ni mi gnas ye shes phyogs la gnas pa med
 nga yi sku la snang srid gsal zhing bde chen 'bar bar snang
 des nang ni thabs kyi pha rol phyin la gnas
 thogs med gsal ba'i mar me bsam pa kun dang bral
 bsam bral bde ba'i sku la snang srid gsal
 bsam bral sna tshogs 'byung ba'i rig pa 'gag med klong
 kun gsal chos nyid me long 'od po che
 gnyis med ngang du bde chen 'od gsal mnyam
 zhes gsang ba yang khol du phyung ba'i rgyud
 rdo rje sems dpa' snying gi me long gi rgyud chen po las
 ma rig pa dang ye shes kyi mthun dpe bstan pa'i le'u ste drug pa'o
 @7
 de nas yang gsang ba'i bdag pos 'di skad ces gsol to
 kye kye bcom ldan rdo rje 'chang
 rdzogs chen nges tshig gsung du gsol
 zhes zhu bzhus so
 stobs kyi rgyal pos bka' stsal pa
 kye kye rdo rje 'dzin pa nyon cig
 rdzogs chen theg pa'i nges tshig ni
 372
 rig pa bya bral ngang la ye shes rdzogs pas rdzogs
 bsgom pa rtog med ngang la ye shes dri med rdzogs pas rdzogs
 spyod pa bcos med ngang la ye shes brdal ba rdzogs pas rdzogs
 lta ba dgag bsgrub med med pa'i ngang la ye shes rtogs med rdzogs pas rdzogs
 'bras bu dmigs med ngang la ye shes nyi shu rtsa lnga rdzogs pas rdzogs
 sku dang ye shes rang gi snying gi dkyil na rdzogs pas rdzogs
 stong pa'i ngang las rig pa dngos med gsal ba'i ye shes rdzogs pas rdzogs
 skye med ngang las 'od lnga ma 'dres gsal bar rdzogs pas rdzogs
 stong nyid gsal la ma yengs pas na pa
 bya ba med par snang bas pa
 gsal la 'dzin pa med pas pa
 'bras bu tshad dang ldan pas pa
 theg pa kun gyi gong du gyur pas che
 gnas lugs don la g.yengs med pas che
 ye shes sgron ma lta ba kun gyi rtse mor gyur pas che
 gsal la ma yengs sgom pa kun gyi rtse mor gyur pas che
 rang byung ma bcos spyod pa kun gyi rtse mor gyur pas che
 'dzin med rang gsal 'bras bu kun gyi rtse mor gyur pas che
 373
 'gyur med ngang la 'gag med rtsol bas che
 'dzin med ngang la 'gag med rtsol bas che
 'dzin med ngang la rtog med gsal bas che
 zhen med ngang la chags med gsal bas che
 brjod med ngang la bde chen gsal bas che
 rnam dag byang chub brdal ba'i snying po yin pas che
 bya btsal bral ba'i rig pa dngos med yin pas che
 bde chen ngang las mi g.yo mnyam par gnas pas che
 snying po'i don la mi g.yo mnyam par gnas pas che
 'dzin pa'i spyod yul ma yin kun la yod pas che
 tshig dang yi ges gtan la mi pheb kun gyi snying po yin pas che
 rig pa ye shes nyi shu rtsa lhas brgyan pas po
 ye shes 'od lnga dag pas brgyan pas po
 'od la zer rnams so sor brgyan pas po
 gsum brtsegs dbyer med mnyam pas gnas pas po
 sku gsum phyir mi ldog pas 'bras bu tshad dang ldan
 rgya chad phyogs lhung med pas lta ba'i tshad dang ldan
 gsal la rtog pa med pas sgom pa'i tshad dang ldan
 rang byung bcos pa med pas spyod pa'i tshad dang ldan
 bde chen zag pa med pa'i byang chub dngos med 'di
 374
 bzung bas mi zin chu yi zla ba 'dra
 dgos dgu rang la tshang bas phyug po'i bang mdzod 'dra
 rig pa byang chub sems ni gdod nas skye dang bral
 ma skyes pas na 'chi med rig pa'i klong
 thig le rnam lnga 'du 'bral med pa'i klong
 ma rig 'khrul pa med pas gzhi yi thig le bzang po yin
 'gyur med rnam par dag pas lam gyi thig le bzang po yin
 rig pa rtog pa med par bar chad sel bas rgyan dang ldan pa'i thig le bzang po yin
 'gro dang 'ong ba med pas bzang po'i rtse mo thig le bzang po yin
 skye dang 'chi ba med pas chos dbyings thig le bzang po yin
 de ltar thig le rnam lnga yang
 dbye na thig le rnam pa bcu yod de
 de yang bstan pa 'di ltar yin
 bzang po'i 'khrul med thig le dang
 bzang po zag med thig le'o
 de ni gzhi yi nyer gzhag go
 lam gyi nyer gzhag gang zhe na
 'dzin med rnam dag thig le dang
 sa dang lam gyi thig le'o
 de ni lam gyi nyer gzhag go
 'bras bu'i thig le gang zhe na
 rnam smin bar chad sel ba'i thig le dang
 375
 mun pa sel ba'i thig le dang
 snang ba bzlog pa'i thig le dang
 rab ba ma rtse mor gyur pa'i thig le dang
 'od lnga ma 'dres gsal ba'i thig le dang
 sku bdun lhun gyis grub pa'i thig le'o
 de ltar thig le lnga dang sku lnga dag tu sbyor
 de ltar bcu phye yab yum bcu dang sbyar
 de las ye shes 'byung ba gang zhe na
 de yang lnga lngar shes par bya
 zhes bka' stsal to
 de nas yang gsang ba'i bdag pos zhu ba zhus pa
 e ma ho
 thugs rje chen po dang ldan pa
 de'i dbye ba rnam gsum gsung du gsol
 zhes zhu ba zhus so
 de nas yang bka' stsal pa
 e ma ho
 gsang ba'i bdag po nyon
 ye shes rnam pa lnga yang lnga lnga ste
 ye shes nyi shu rtsa lngar shes par gyis shig
 de yang gang zhe na
 'di lta ste
 dbyings kyi ye shes dang
 chos kyi dbyings kyi ye shes gnyis
 dbyings rnam par dag pa'i ye shes dang
 dbyings chen po'i ye shes dang gnyis
 dbyings thams cad gnyis su med pa'i ye shes dang lnga'o
 me long lta bu'i ye shes dang
 376
 me long chen po'i ye shes gnyis
 rtog med gsal ba'i ye shes dang
 rtog med dangs pa'i ye shes gnyis
 gsal ba 'dzin med chen po'i ye shes dang lnga'o
 mnyam pa nyid kyi ye shes dang
 mnyam pa nyid ma 'gags pa'i ye shes gnyis
 mi g.yo ba mnyam pa nyid kyi ye shes dang
 mi 'gag pa mnyam pa nyid kyi ye shes gnyis
 ci la yang mi gnas pa mnyam pa nyid kyi ye shes dang lnga'o
 so sor rtogs pa'i ye shes dang
 don thams cad rab tu 'byed pa'i ye shes gnyis
 rtogs pa skad cig mar skye ba'i ye shes dang
 sgra thams cad rnam par gsal ba'i ye shes dang gnyis
 sgra dang tshig la mi gnas par go ba'i ye shes dang lnga'o
 bya ba grub pa'i ye shes dang
 bya ba thams cad byed pa'i ye shes dang gnyis
 bya ba la mi gnas pa'i ye shes dang
 bya ba btang ba'i ye shes gnyis
 sgro 'dogs thams cad gcod pa'i ye shes dang lnga'o
 dhi mu a
 rigs kyi bu de ltar gong bzhin rtogs nas shes pa'i dus na
 377
 de las zer 'byung ste
 nyi zla lta bu'i zer dang
 srin bu me khyer lta bu'i zer dang
 me mar lta bu'i zer dang
 snang ba zer dang bcas par snang ngo
 rigs kyi bu de ltar go zhing rtogs nas shes pa'i dus gcig na
 'di skad bdag gis thos pa'i dus gcig na
 zhes bya'o
 de'i don la ma yengs mi gnas pa'i rig pa shar nas rang la rang gis rtogs pa ni
 'di skad bstan pa'i dus gcig na zhes bya'o
 de ltar shes nas mos pa'i 'khor rnams la bstan pa'i phyir na
 'di skad bdag gis bstan pa'i dus gcig na
 zhes 'byung ngo
 kye grogs po dag bstan pa 'di la gnas pa'i gang zag rnams la de bzhin du byos shig
 de ltar shas pa'i rigs kyi bu de ni mya ngan las 'da' phar 'gyur ro
 kye rigs kyi bu skyes bu de la snga rtags 'di dag 'byung ste
 de yang gang zhe na
 'di lta ste
 gcig pur bsdad na nyams dga' ba dang
 lus shing bal gyi 'dab ma ltar yang pa dang
 mi dang 'grogs snying mi 'dod pa dang
 378
 nam mkha' la 'phur snyam byed pa dang
 snang ba 'di 'gags nas dag pa'i 'du shes dang
 lus dang srog la yang mi chags pa dang
 snang ba gang la yang yid mi 'jug pa dang
 shes pa mi bying bar gsal ba dang
 shes pa ngang gis dal ba dang
 'grogs na bde ba dang
 nyon mongs thams cad gang yang ldang mi nus pa dang
 nyon mongs langs kyang rtog par mi 'dzin pa dang
 gzugs sdug pa la chags pa mi skye ba dang
 gzugs mi sdug pa la zhe mi sdang ba dang
 ting nge 'dzin gyis nus pas zas skom gyi 'du shes mi skye ba dang
 mi dang 'grogs nas kyang pha rol gyi sems dang ci mthun byed pa de ni
 snang srid sgyu mar shes pa'i chos nyid rtogs pa'i phyir na
 379
 yongs sum ngan las 'da' ba'i snga rtags so
 mya ngan las 'da' ba de la yang gnyis te
 yang dag par rdzogs pa'i sangs rgyas dang
 mngon par rdzogs par sangs rgyas pa'o
 de yang yang dag par rdzogs pa'i sangs rgyas ni
 phung po lhag ma med par sangs rgyas pa'o
 mngon par rdzogs par sangs rgyas pa'i skyes bu de la
 'od dang
 sgra dang
 sku dang
 gdung dang
 sa g.yo ba la sogs pa 'byung ngo
 'od la yang rnam pa gnyis te
 'od khyim gyi tshul du 'byung ba dang
 'od gyen du 'grengs te
 skas ka'i tshul du 'byung ba dang
 'od khyim gyi tshul du byung na
 zhag lnga nas brtan pa thob ste
 mngon par rdzogs par 'tshang rgya'o
 'od skas kyi tshul du 'byung ba ni
 zhag bdun nas brtan pa thong ste
 mngon par rdzogs par 'tshang rgya'o
 sgra la yang gnyis te
 'ur gyis byung na zhag bdun nas brtan pa thob ste
 mngon par rdzogs par 'tshang rgya'o
 thug gis byung na zhag bcu bzhi nas mngon par rdzogs par 'tshang rgya'o
 gdung la lnga ste
 kha dog mthing ga ni rnam par snang mdzad kyi zhing khams su skye ste mngon par rdzogs par sangs rgyas pa'o
 kha dog dkar po ni rdo rje sems dpa'i zhing khams su mngon par rdzogs par sangs rgyas pa'o
 380
 ser po ni rin chen 'byung ldan gyi'o
 dmar po snang ba mtha' yas gyi'o
 ljang gu don yod grub pa'o
 bdog sna tshogs su byung na
 sku lnga'i sa la lhun gyis grub pa'o
 sku la ya nga gnyis te
 zhi ba'i sku dang
 khro bo'i sku'o
 zhi ba'i sku byung na snang ba 'di 'gags ma thag tu brtan pa thob ste
 sprul pa'i sku 'byin mi nus so
 khro bo'i sku byung na de nyid la brtan pa thob ste
 zhag nyi shu rtsa gcig nas sprul pa'i sku 'byin par nus so
 rtags de rnams ma byung na skye ba gcig gis thogs te
 yang de bzhin mi 'byung mi srid do
 de bzhin du sgra dang
 'od dang
 gdung dang
 sku dang
 tha na ring bsrel yan chad 'byung ngo
 zhes rdo rje sems dpa' snying gi me long gi rgyud chen po
 gsang ba yang khol du phyung ba'i rgyud chen po las
 rtags dang mtshan ma bstan pa'i le'u ster bdun pa'o
 @8
 de nas bcom ldan 'das kyis 'khor rnams la 'di skad ces sgra bsgrags so
 ba dzra rdo rje sems dpa'
 mun sha sa ri
 381
 sa na dhi dar pa a a
 zhes brjod pas 'khor rnams kyis yang dag pa'i don thugs su chud do
 de nas yang 'di skad ces bsgrags so
 bud dha sar ba dha thim dha thim a lam kam bha i ha i ha om a hum a na
 zhes brjod nas mi snang ba'i ngang du gshegs so
 de nas yang gsang ba'i bdag pos 'di skad ces gsol to
 kye ma kyi hud thugs rjes zung
 zhes gsol pa dang
 nam mkha' nas sgra 'di bsgrags so
 382
 sha sa ma 'a
 om a hum
 ba dzra pa ni sar ba dha ha ni e bha sa pa dha dha hum hum a a
 zhes sgra bsgrags nas cang med do
 de nas gsang ba'i bdag po la byang chub sems dpa' ro langs bde ba la sogs dang
 thub pa drug gis 'di skad ces gsol to
 ston pa mi snang ba'i ngang du gshegs na rgyud 'di ci ltar gzung bar bgyi
 zhes gsol to
 gsang ba'i bdag pos bka' stsal pa
 rgyud 'di'i mtshan ni
 rdo rje sems dpa' snying gi me long gi rgyud ces bya bar ming thogs shig
 383
 zung zhig
 yang rgyud chen po 'di snang ba ston pa zhes bya ba'i yang zung zhig
 yang thams cad kyi don 'grol ba chen po zhes bya bar zung zhig
 dgongs pa kha skong gi rgyud chen po zhes bya bar yang zung zhig
 kye thub pa chen po'i 'khor rgyud chen po gsang ba rmad du byung ba 'di ni 'jig rten du 'byung bar dka'o
 de'i phyir na bstan pa'i snying po 'di rab tu chongs shig
 don thams cad skye ba med pa'i dbyings su skyol cig
 ma 'ongs pa'i sems can rnams la de bzhin du ston cig
 byang chub lam gyi sgron ma ngo shes par gyis shig
 chos thams cad brjod pa dang bral ba'i ngang ru bsdus shig
 rgyud thams cad yi ge med pa chen po'i rang gi rig pa'i rgyud chen por skyol cig
 lung thams cad bstan du med pa'i rtsa ba'i lung chen por skyil cig
 384
 man ngang thams cad brjod gzhi dang bral bar skyol cig
 bsgrub pa thams cad bya byed dang bral bar skyol cig
 spyod pa thams cad ma bcos pa'i mchog chen po dang ldan par skyil cig
 bsgom pa thams cad gsal 'gri pa 'dzin pa med par skyol cig
 lta ba thams cad zang thal cir yang ma chags par skyol cig
 'bras bu thams cad ye shes chig chod chen por skyol cig
 de rnams thams cad mi gnas pa'i klong du dril cig
 'khor ba'i bya ba thams cad thong zhig
 ye shes kyi snang ba la rtag tu 'dris par gyis shig
 ye shes 'chang ba'i dus shes par gyis shig
 bstan pa thams cad kyi snying po 'di yin par shes par gyis shig
 bar ma do la rang gi snang ba ngo shes par gyis shig
 385
 gzhi'i chos thams cad ngo bo rang bzhin thugs rje gsum du shes par gyis shig
 lam gyi chos thams cad sku lnga ye shes lnga ru shes par gyis shig
 'bras bu'i chos thams cad sku gsum phyir mi ldog pa'i 'bras bur shes par gyis shig
 ngo bo'i chos thams cad gzhi stong par ngo shes par gyis shig
 rang bzhin gyi chos thams cad gsal bar shes par gyis shig
 thugs rje'i chos thams cad kun la khyab par shes par gyis shig
 ye shes kyi chos thams cad ma 'dres par shes par gyis shig
 'od kyi chos thams cad 'dzin pa med par shes par gyis shig
 zer gyi chos thams cad spro bsdu med par shes par gyis shig
 386
 rig pa'i chos thams cad bdag rtog gi blo dang bral bar shes par gyis shig
 de bzhin du chos thams cad 'gag pa med par skyol cig
 'gag pa med par cir yang snang bar skyol cig
 cir yang snang ba skye ba med par skyol cig
 skye ba med pa 'gro 'ong med par skyol cig
 'gro 'ong med pa gnyis su med par skyil cig
 gnyis med gsal ba mtha' grol chen por skyol cig
 de bzhin du chos thams cad cir yang mi rtog mi sems par skyol cig
 chos thams cad gsal lam yengs par skyol cig
 ces brjod nas gsang ba'i bdag po yang mi snang ba'i ngang du gshegs so
 de nas yang nam mkha' las sgra 'di skad grags so
 ba dzra
 387
 pa ni dha tu shi hi ri ma ha sa ni ha dhar ma rat na ma la a sing a dha tu sha a dha du sham la a a u
 zhes rdo rje sems dpa' snying gi me long gi rgyud chen po las
 rgyud yongs su gtad pa'i le'u ste brgyad pa'o
 de nas mkha' 'gro ma'i tshogs rnams rang rang gi 'khor rnams la 'di skad ces gdams so
 rgyud 'di'i me la tsho bya'o
 dam tshig nyams pa rnams kyi gshed ma bya'o
 zhes gdams nas nga rgyal gyi sgra 'di skad bsgrags so
 ra go na sa ma ya snying phyung bhyo bhyo
 zhes brjod nas mi snang ba'i ngang du gshegs so
 388
 byang chub sems dpa' sems dpa' chen po lha'i bu log rtog sel byed la sogs dang
 thub pa drug dang
 mi ma yin gyi 'khor rnams rjes su yi rang zhing mngon par bstod do
 zhes rdo rje sems dpa' snying gi me long gi rgyud ces bya ba yang gsang gab sbas kyi rgyud rdzogs pa chen po gtan la 'bebs pa
 bcom ldan 'das gzhon nu dpa' bo stobs ldan gyis dur khrod chen po me ri 'bar bar gsang ba'i bdag po la sogs pa rnams la rang rang gi rig pa dngos su bstan pa'i bka' dam pa
 gsang ba'i rgyud chen po rdzogs so
 rgya rgya rgya
 mkhas pa chen po bi ma la mi tras sgra rang 'gyur du gsungs pa'o
 sngags kyi srung mas srungs shig
 'grel pa don 'grel phra bkod bya ba yod
 snying gi me long nyid la ma bu bzhi
 dge'o dge'o dge'o
